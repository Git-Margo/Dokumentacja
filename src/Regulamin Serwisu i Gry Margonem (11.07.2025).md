<b>I. POSTANOWIENIE OGÓLNE I DEFINICJE</b><br>
1. Niniejszy regulamin określa rodzaj i zakres usługi świadczonej drogą elektroniczną w ramach serwisu <a href="https://www.margonem.pl" target="_blank">https://www.margonem.pl</a> oraz dostępu do gry internetowej „Margonem” dostępnej na tym serwisie, a także zawiera inne informacje wymagane przez prawo.<br>
2. Adresem internetowym gry „Margonem” jest <a href="https://www.margonem.pl" target="_blank">https://www.margonem.pl</a> .<br>
3. Definicje:<br>
a) Regulamin - niniejszy regulamin świadczenia usługi drogą elektroniczną;<br>
b) Serwis – serwis internetowy prowadzony przez Usługodawcę pod adresem <a href="https://www.margonem.pl" target="_blank">https://www.margonem.pl</a> , umożliwiający korzystanie ze świadczonych przez niego usług, w tym korzystanie z Gry oraz Forum Gry;<br>
c) Gra – dostępna w Serwisie gra MMORPG o nazwie „Margonem”;<br>
d) Forum Gry – publicznie dostępna struktura informatyczna w Serwisie, umożliwiająca wymianę informacji pomiędzy Użytkownikami oraz Użytkownikami i Administracją Gry. Umieszczanie informacji na Forum Gry dostępne jest po zalogowaniu się na Konto. Każda informacja zamieszczona na Forum Gry przez Gracza, jest podpisywana automatycznie jego Pseudonimem;<br>
e) Usługodawca – Garmory Spółka z ograniczoną odpowiedzialnością spółka komandytowa z siedzibą w Katowicach. Szczegółowe informacje na temat Usługodawcy znajdują się w pkt II Regulaminu;<br>
f) Użytkownik – każda osoba, korzystająca z Serwisu w jakiejkolwiek formie. Korzystanie z Serwisu polegające na przeglądaniu treści nie wymaga rejestracji;<br>
g) Użytkownik Konta lub Gracz  – osoba, korzystająca z Serwisu po zalogowaniu się na Konto a przy tym (w przypadku Kont zarejestrowanych 8 czerwca 2018 r. lub później), zarejestrowała dane Konto lub (w przypadku Kont zarejestrowanych przed 8 czerwca 2018 r.), weszła w prawa Użytkownika Konta zgodnie z zasadami obowiązującymi do tej daty;<br>
h) Konto – struktura informatyczna utworzona na wniosek Użytkownika podczas rejestracji w Serwisie, stanowiąca zbiór danych, zasobów i uprawnień w Serwisie, w tym parametrów Gry. Rejestracja Konta wiąże się z założeniem minimum jednej Postaci na wybranym przez Użytkownika Świecie; <br>
i) Login – indywidualny identyfikator wybrany przez Użytkownika podczas rejestracji Konta w Serwisie, umożliwiający w połączeniu z hasłem logowanie na Koncie; <br>
j) ID – identyfikator numeryczny Konta nadawany automatycznie podczas procesu rejestracji Konta;<br>
k) Postać – element struktury Konta umożliwiający aktywne korzystanie z Serwisu, w szczególności uczestnictwo w Grze i wypowiadanie się na Forum Gry;<br>
l) Nick – nazwa Postaci założonej na Koncie, pełniąca rolę identyfikatora Gracza podczas gry na Świecie, na którym została założona;<br>
m) Pseudonim – nazwa Konta Gracza, ustalana jako Nick jednej z postaci założonych na koncie. Pseudonimem oznaczana jest każda aktywność Gracza poza Grą (np. na Forum Gry);<br>
n) Świat – wirtualne środowisko, w którym toczy się rozgrywka za pośrednictwem Postaci założonych na Koncie;<br>
o) Profil – element struktury Konta widoczny dla każdego Użytkownika. Użytkownik niezalogowany ma dostęp jedynie do podstawowych informacji o przeglądanym Profilu (poziom, staż, lista postaci itp.). Użytkownik zalogowany posiada dodatkowo wgląd do zakładki „Strona gracza" i możliwość edycji "Strony" dla własnego Konta;<br>
p) Smocze Łuski – specjalne punkty w Grze, doładowywane przez Usługodawcę płatnie, podlegające wymianie na Usługi Premium;<br>
q)  Usługi Premium – nabywane za Smocze Łuski usługi świadczone Graczowi przez Usługodawcę np. dodatkowe elementy Gry lub zmiana jej parametrów;<br>
r) NPC – postać w Grze, która nie jest kontrolowana przez Graczy (w tym postacie sterowane przez sztuczną inteligencję). Z wybranymi NPC Gracz może wchodzić w interakcje w celu skorzystania z funkcji Gry, zakupu dóbr wirtualnych oraz skorzystania z niektórych usług świadczonych przez Usługodawcę;<br>
s) Panel Kontaktowy lub Support – narzędzie informatyczne (podsystem Serwisu) dostępne w Serwisie pod adresem <a href="https://support.garmory.pl" target="_blank">https://support.garmory.pl</a> , pozwalające Graczom na kontakt z Usługodawcą;  <br>
t) Konto tymczasowe - konto służące do kontaktu z Administracją w przypadku utraty dostępu do Konta „głównego”. Konto tymczasowe zakładane jest na Panelu kontaktowym przy użyciu przycisku „Zarejestruj”;<br>
u) wszelkie inne terminy związane z samą Grą oraz mechaniką Gry znajdują się w dokumentacji online Gry pod adresem: <a href="https://pomoc.margonem.pl" target="_blank">https://pomoc.margonem.pl</a> .<br>
4. Akceptacja Regulaminu oznacza również akceptację <a href="/index/view,331" target="_blank">Taryfikatora Kar</a> oraz <a href="/index/view,304" target="_blank">Zasad Światów Prywatnych</a>.<br>
5. Usługodawca nieodpłatnie udostępnia Użytkownikom Regulamin za pośrednictwem Serwisu <a href="https://www.margonem.pl" target="_blank">https://www.margonem.pl</a> .<br>
6. Na żądanie Użytkownika, Usługodawca udostępnia temu Użytkownikowi Regulamin w formie dokumentu PDF, tak aby Użytkownik mógł pozyskać, odtwarzać i utrwalać Regulamin za pomocą systemu teleinformatycznego, którym się posługuje.<br>
7. W przypadku, gdy w Regulaminie mowa jest o terminach określonych w dniach, należy przez nie rozumieć dni kalendarzowe.<br>
<br>
<b>II. USŁUGODAWCA I SERWIS</b><br>
1. Podmiotem świadczącym usługi za pośrednictwem Serwisu jest Garmory Spółka z ograniczoną odpowiedzialnością spółka komandytowa, ul. Tarasa Szewczenki 8, 40-855 Katowice, zarejestrowana w Sądzie Rejonowym w Bielsku-Białej, VIII Wydział Gospodarczy Krajowego Rejestru Sądowego, nr KRS: 0000519387, NIP: 5482581184, REGON: 241114139.<br>
2. Celem Serwisu jest umożliwienie Użytkownikom korzystania z usług świadczonych przez Usługodawcę, w szczególności korzystania z Gry, Forum Gry oraz zapoznawania się z treściami publikowanymi w Serwisie. Niektóre usługi np. korzystanie z Gry są świadczone jedynie Graczom.<br>
3. Jeśli wyraźnie nie wskazano inaczej lub nie wynika to z przepisów prawa, Użytkownicy mogą korzystać z Serwisu jedynie w celach niekomercyjnych oraz na użytek osobisty i w swoim własnym imieniu.<br>
4. Usługodawca zastrzega, że w obrębie całego Serwisu obejmującego także Grę, mogą być wyświetlane reklamy widoczne dla Użytkownika.<br>
<br>
<b>III. WYMAGANIA TECHNICZNE SERWISU</b><br>
1. W celu umożliwienia korzystania z Serwisu Usługodawca udostępnia Użytkownikowi zasoby systemu teleinformatycznego oraz wymagane oprogramowanie po stronie serwera (silnik Gry, strona internetowa pod adresem <a href="https://www.margonem.pl" target="_blank">https://www.margonem.pl</a> ) oraz po stronie przeglądarki (klient Gry).<br>
2. Do prawidłowego korzystania z Serwisu wymagane jest posiadanie:<br>
a) komputera z systemem operacyjnym Microsoft Windows, który spełnia wymagania techniczne do uruchomienia najnowszej wersji przeglądarki Google Chrome;<br>
b) monitora o rozdzielczości minimum 1024x786 px;<br>
c) połączenia internetowego o minimalnej szybkości łącza 10Mbit (zalecane 20Mbit).<br>
3. Jest możliwe, że Gra będzie działać na urządzeniach niespełniających minimalnych wymagań, jakkolwiek Usługodawca nie gwarantuje prawidłowego działania w takim przypadku.<br>
4. Określenie minimalnych wymagań jest podyktowane technicznymi uwarunkowaniami i jest wyłączną decyzją Usługodawcy.<br>
5. W celu prawidłowego funkcjonowania Serwisu przeglądarka internetowa Użytkownika musi mieć włączoną obsługę JavaScript oraz możliwość przechowywania i dostępu do plików przeglądarki internetowej - plików cookies oraz plików local storage. Zasady korzystania z tych plików określa dokument <a href="/index/view,325" target="_blank">Polityka prywatności</a>.<br>
6. Zabronione jest korzystanie z Serwisu z użyciem programów lub usług zapewniających anonimowe proxy, czyli takich, które służą do ukrycia lub zmiany danych identyfikacyjnych Użytkownika (w tym w szczególności adresu IP), z którego pochodzi połączenie z Serwisem (połączenia VPN).<br>
7. W celu zapobiegania niedozwolonej automatyzacji gry oraz podobnym naruszeniom Regulaminu, Usługodawca jest uprawniony do korzystania z oprogramowania umożliwiającego monitorowanie, wykrywanie i przeciwdziałanie powyższym działaniom. W szczególności oprogramowanie, o którym mowa w zdaniu poprzednim może być uruchamiane na urządzeniu końcowym Użytkownika, przy czym będzie to miało miejsce wyłącznie podczas korzystania przez niego z Serwisu. Zasady korzystania z takiego oprogramowania określa dokument <a href="/index/view,325" target="_blank">Polityka prywatności</a>.<br>
<br>
<b>IV. REJESTRACJA W SERWISIE</b><br>
1. Rejestracja w Serwisie jest bezpłatna i dobrowolna.<br>
2. Skutkiem rejestracji w Serwisie jest zawarcie między Usługodawcą a Użytkownikiem umowy o prowadzenie Konta na czas nieokreślony i na warunkach zawartych w niniejszym Regulaminie. Skorzystanie przez Użytkownika z dostępnej w Serwisie funkcjonalności umożliwiającej dokonanie rejestracji stanowi oświadczenie Użytkownika o woli zawarcia z Usługodawcą umowy, o której mowa w zdaniu poprzednim.<br>
3. Użytkownik może zarejestrować w Serwisie tylko jedno Konto. Założenie kolejnego konta jest możliwe wyłącznie w przypadku trwałej utraty  dostępu do konta uprzednio zarejestrowanego.<br>
4. Umowa o świadczenie usług, o której mowa w punkcie IV.2, zostaje zawarta z chwilą udostępnienia Użytkownikowi przez Usługodawcę funkcjonalności Serwisu, co następuje natychmiast po pomyślnym dodaniu na rejestrowanym Koncie pierwszej Postaci.<br>
5. Skorzystanie przez Użytkownika z dostępnej w Serwisie funkcjonalności umożliwiającej dokonanie rejestracji stanowi oświadczenie Użytkownika, że ukończył 13 lat.<br>
6. Usługodawca nie wyraża zgody na przenoszenie praw wynikających z zawarcia umowy o  prowadzenie Konta na inną osobę (zmiana Użytkownika Konta) w jakiejkolwiek formie, w tym poprzez sprzedaż, darowiznę, zamianę.<br>
7. Skorzystanie przez Użytkownika z dostępnej w Serwisie funkcjonalności umożliwiającej dokonanie rejestracji jest równoznaczne z oświadczeniem, że Użytkownik zapoznał się z treścią Regulaminu, a także że zapoznał się i akceptuje treść Zasad Światów Prywatnych oraz Taryfikatora Kar, które to dokumenty stanowią integralną część Regulaminu.<br>
<br>
<b>V. PROCES REJESTRACJI I KORZYSTANIE Z KONTA</b><br>
1. Rejestracja Konta dokonywana jest po wybraniu opcji „zarejestruj się". Użytkownik posiadający konto w serwisie zewnętrznym może dokonać rejestracji za pośrednictwem tego serwisu, jeżeli Usługodawca udostępni taką funkcjonalność. W takim wypadku dane Gracza są przekazywane Usługodawcy z konta w serwisie społecznościowym za pomocą tzw. wtyczki społecznościowej, a logowanie na Koncie wymaga zalogowania się w serwisie, za pośrednictwem którego zarejestrowane zostało Konto. W przypadku kont utworzonych przy użyciu Loginu i hasła, logowanie na Konto odbywa się przy użyciu tych danych.<br>
2. Usługodawca zastrzega sobie prawo do zawieszenia lub rezygnacji z wybranych form rejestracji, pod warunkiem zapewnienia Użytkownikowi alternatywnej możliwości logowania się na Konto zarejestrowane przy użyciu wycofanej lub zawieszonej funkcjonalności.<br>
3. Po prawidłowym przyjęciu przez system danych Gracza automatycznie jest tworzone nowe Konto w Grze.<br>
4. Gracz oświadcza, że podawane przez niego dane:<br>
a) są pełne, prawdziwe i prawidłowe;<br>
b) korzystanie z nich w Serwisie nie narusza praw osób trzecich, przepisów obowiązującego prawa ani dobrych obyczajów.<br>
5. Dane podane przez Gracza w trakcie rejestracji w Serwisie lub później w ustawieniach Konta, powinny zostać przez Gracza niezwłocznie zaktualizowane jeżeli uległy zmianie lub stały się z innych przyczyn nieaktualne. Gracz może dokonać aktualizacji swoich danych za pomocą edycji ustawień. Możliwość aktualizacji nie może być wykorzystywana do przeniesienia praw wynikających z umowy o prowadzenie Konta, na inną osobę. <br>
6. Dane podane podczas rejestracji, przekazane przez serwisy zewnętrzne lub wpisane w Koncie w okresie późniejszym np. poprzez integrację z serwisami zewnętrznymi, w szczególności dane umożliwiające zalogowanie się na Konto stanowią podstawę weryfikacji Użytkownika Konta w przypadkach, gdy jest ona wymagana dla wykonania usługi lub z innych ważnych dla Usługodawcy przyczyn. Przyjmuje się wówczas, że Użytkownikiem Konta jest osoba będąca właścicielem danych, o których mowa w zdaniu poprzedzającym.<br>
7. Po prawidłowym przetworzeniu przez system informatyczny danych wprowadzonych przez Użytkownika lub przekazanych za zgodą Użytkownika przez serwis zewnętrzny, tworzone jest nowe Konto. Wszystkie elementy Konta, w tym Postacie, postępy w Grze i inne, przypisane są do Konta a nie do Użytkownika, który zarejestrował dane Konto. Utrata dostępu do Konta skutkuje utratą wszystkich atrybutów przypisanych do niego. Atrybuty te nie podlegają przeniesieniu na nowe Konto Użytkownika, jeśli takowe zarejestruje.<br>
8. Użytkownik jest zobowiązany do okresowego sprawdzania e-maila przypisanego do Konta, a w przypadku gdy e-mail nie został przypisany, do okresowego logowania się na Koncie w celu sprawdzenia wiadomości na Panelu Kontaktowym. Usługodawca nie odpowiada za skutki wywołane niedochowaniem przez Użytkownika należytej staranności w tym zakresie, w szczególności wynikające z braku odpowiedzi na wezwania kierowane do Użytkownika w związku z zawartą umową o prowadzenie Konta.<br>
9. Użytkownik zobowiązuje się nie udostępniać Konta innym osobom ani nie proponować im udostępnienia Konta.<br>
10. Użytkownik jest zobowiązany do utrzymywania w tajemnicy danych służących mu do logowania do Konta (Login i hasło) oraz chronienia przed dostępem osób trzecich przypisanego do Konta adresu e-mail i kont w serwisach zewnętrznych, jeżeli logowanie na Konto odbywa się za ich pośrednictwem. W szczególności Gracz jest odpowiedzialny za działania dokonane przez osoby, którym umożliwione zostało zalogowanie się na Koncie przy użyciu funkcjonalności zarezerwowanych dla Użytkownika Konta. Usługodawca nie jest zobowiązany do rozstrzygania, czy Gracz umożliwił logowanie na swoim Koncie celowo, czy wskutek niezachowania zasad bezpiecznego korzystania z Serwisu.<br>
11. Usługodawca zapewnia Użytkownikowi możliwość samodzielnego odzyskania dostępu do Konta zarejestrowanego przy użyciu Loginu i hasła, o ile Użytkownik posiada dostęp do e-maila aktualnie przypisanego do Konta. Dostęp do Kont zarejestrowanych za pośrednictwem wtyczek społecznościowych uzależniony jest od posiadania dostępu do konta w serwisie zewnętrznym, z którym powiązane jest Konto.<br>
12. Gracz ma obowiązek aktualizować swój adres e-mail. Gracz ponosi pełną odpowiedzialność za szkody wywołane nieprawidłowością lub nieaktualnością w/w adresu.<br>
13. W przypadku utraty przez Gracza dostępu do skrzynki poczty elektronicznej, wskazanej w procesie rejestracji jako e-mail, lub później zmienionej przez Gracza lub na jego życzenie, nie ma możliwości zmiany tego adresu za wyjątkiem płatnej usługi premium pozwalającej na zmianę zapisanego w strukturze Konta adresu poczty elektronicznej. Podstawowym wymogiem skorzystania z wspomnianej usługi jest znajomość aktualnych danych przypisanych do konta (w szczególności Loginu oraz adresu e-mail). Jeśli Gracz utraci dostęp do e-maila przypisanego do konta i jednocześnie zapomni lub straci hasło dostępu do Konta w Grze, traci na zawsze dostęp do Konta.<br>
14. Każde nowo utworzone Konto ma poziom pierwszy. Poziomy Konta zwiększają się wraz z postępami Gracza. Wyższy poziom Konta ma między innymi wpływ na warunki wypowiedzenia umowy o korzystanie z Konta.<br>
15. Użytkownik zobowiązuje się do nazywania swoich postaci, klanu oraz innych elementów Gry, na które ma wpływ, kulturalnie i w sposób nie naruszający przepisów Regulaminu, powszechnie obowiązujących przepisów prawa oraz niczyich praw ani dóbr osobistych. W szczególności zabronione są nazwy kojarzące się z faszyzmem, nazizmem, antysemityzmem, komunizmem i propagowaniem nienawiści.<br>
16. Zarejestrowany Użytkownik nie jest zobowiązany do korzystania z Konta, natomiast nielogowanie się na Konto stanowi podstawę do wypowiedzenia przez Usługodawcę umowy o korzystanie z Konta, na zasadach opisanych w pkt XII.3 i XII.4 Regulaminu.   <br>
17. Użytkownik, którego Konto zostało usunięte lub który na stałe utraci dostęp do Konta, może założyć nowe Konto i korzystać z niego w pełni. <br>
18. Korzystanie z Konta przez osoby inne niż Użytkownik, do którego Konto jest przypisane, dozwolone jest wyłącznie w ramach systemu zastępców. Szczegółowe zasady korzystania z Konta w ramach systemu, o którym mowa w zdaniu poprzednim, dostępne są w dokumentacji online Gry, pod adresem: <a href="/index/view,358" target="_blank">https://pomoc.margonem.pl/index/view,358</a> .<br>
19. Nadzór nad przestrzeganiem Regulaminu, w tym zasad wskazanych w Taryfikatorze Kar,  sprawują pracownicy i współpracownicy Usługodawcy, oznaczeni przez Usługodawcę jako Mistrz Gry (MG), Super Mistrz Gry (SMG) lub Administrator. Mają oni prawo do:<br>
a) monitorowania działań Gracza;<br>
b) zmiany parametrów Konta w przypadkach przewidzianych w Regulaminie lub w zasadach Gry np. w związku z aktywowaniem Usługi Premium;<br>
c) ograniczenia lub zawieszenia funkcji dostępnych dla danego Konta oraz do ograniczenia lub zawieszenia możliwości korzystania z Konta na zasadach wskazanych w pkt VII ust. 3 Regulaminu.<br>
20. Opiekę i nadzór nad czatem w Grze oraz Forum Gry sprawują Moderatorzy Czatu (MC), Super Moderatorzy Czatu (SMC) oraz Moderatorzy Forum (MF).<br>
21. Uprawnienia związane z pełnieniem funkcji, o których mowa w punktach V.19 i V.20, w tym w szczególności sposób i zakres ich nadawania i odbierania, są wyłączną sprawą Usługodawcy i mogą być nadawane i odbierane łącznie.<br>
22. Poza uprawnieniami wynikającymi z pełnienia funkcji Administratora Gry, Usługodawca zastrzega sobie prawo nadawania szczególnych uprawnień (nie będących uprawnieniami zastrzeżonymi dla Administratorów Gry) wybranym przez siebie Użytkownikom i na odrębnych zasadach.<br>
<br>
<b>VI. DZIAŁANIA ZABRONIONE</b><br>
1. Użytkownik zobowiązuje się korzystać z Serwisu zgodnie z przepisami prawa, dobrymi obyczajami oraz postanowieniami Regulaminu, a zwłaszcza nie podejmować działań mogących utrudniać lub destabilizować działanie Serwisu oraz utrudniać korzystanie z Serwisu innym Użytkownikom.<br>
2. Użytkownik przyjmuje do wiadomości, że zakres funkcji dostępnych dla danego Użytkownika w Serwisie w tym także możliwość korzystania z Konta, mogą zostać przez Usługodawcę ograniczone lub zawieszone w przypadkach, gdy Użytkownik lub osoba, której udostępnił Konto, podejmuje za jego pośrednictwem działania wskazane w Regulaminie  lub w Taryfikatorze Kar jako zabronione. Dostęp do Konta może również zostać przez Usługodawcę zawieszony do chwili wyjaśnienia sprawy przez Usługodawcę, w przypadku powzięcia przez Usługodawcę wiarygodnej informacji, że z danego Konta korzysta osoba nieuprawniona. Szczegółowe zasady zawieszania lub ograniczania zakresu funkcji dostępnych dla Użytkownika Konta w związku z naruszeniem przez niego Regulaminu wskazane są w Taryfikatorze Kar.<br>
3. W szczególności zabronione jest:<br>
a) podszywanie się pod pracownika lub współpracownika Usługodawcy;<br>
b) nadawanie Postaciom Nicków fałszywie sugerujących powiązania z Usługodawcą, zawierających dane osobowe osób trzecich, Nicków obraźliwych, znieważających, wulgarnych, obscenicznych, zawierających odniesienia do czynności seksualnych, obrażających ze względu na pochodzenie rasowe i etniczne, propagujących ideologię narodowego socjalizmu, faszyzmu, komunizmu lub inną ideologię totalitarną albo w inny sposób niestosownych, lub sprzecznych z obowiązującym prawem;<br>
c) rozpowszechnianie lub przekazywanie informacji, danych osobowych oraz informacji na temat życia prywatnego pracowników lub współpracowników Usługodawcy bez ich wcześniejszej zgody. Zgody nie wymaga powielanie, rozpowszechnianie i udostępnianie informacji opublikowanych przez Usługodawcę na łamach Serwisu oraz danych publikowanych z mocy samego prawa przez powołane w tym celu organy i instytucje;<br>
d) publikowanie w obrębie Serwisu treści o charakterze bezprawnym, naruszającym dobre obyczaje lub które w uzasadnionej opinii Usługodawcy mogą być obraźliwe dla innych Użytkowników, w tym zwłaszcza naruszać dobra osobiste tych Użytkowników lub członków ich rodzin. Za takie, uznane mogą być treści obsceniczne, wulgarne, seksistowskie lub dyskryminujące, nawołujące do nienawiści – w szczególności ze względu na rasę, płeć, narodowość, pochodzenie etniczne, przynależność państwową, orientację seksualną, obrażające uczucia religijne lub bezwyznaniowość, propagujące ideologię narodowego socjalizmu, faszyzmu, komunizmu lub inną ideologię totalitarną, godzące w dobra osobiste Usługodawcy lub jakichkolwiek innych osób trzecich, w tym prawo do wizerunku, naruszające prawa Usługodawcy lub osób trzecich, w tym prawa własności intelektualnej, promujące, zachęcające lub instruujące w zakresie działań przestępczych, spreparowane w sposób mogący stanowić zagrożenie dla prawidłowego funkcjonowania systemu teleinformatycznego Usługodawcy, promujące produkty lub usługi inne niż te oferowane przez Usługodawcę;<br>
e) wysyłanie niezamówionych informacji handlowych, w szczególności za pośrednictwem czatu w Grze, Forum Gry, Panelu Kontaktowego oraz na adresy e-mail Usługodawcy, a także wielokrotne wysyłanie tej samej informacji (spamu);<br>
f) usuwanie, zmienianie lub ukrywanie jakichkolwiek informacji dotyczącej praw własności intelektualnej przysługujących Usługodawcy bądź osobom trzecim, w szczególności praw autorskich oraz znaków towarowych. Korzystanie z dóbr niematerialnych, do których prawa własności intelektualnej przysługują Usługodawcy, w szczególności utworów i znaków towarowych w sposób te prawa naruszający;<br>
g) nękanie, prześladowanie lub zastraszanie pracowników lub współpracowników Usługodawcy, a także innych Użytkowników w obrębie Serwisu, w tym tzw. griefowanie;<br>
h) podejmowanie jakichkolwiek działań mających na celu uzyskanie dostępu do Konta innego Użytkownika, w szczególności poprzez pozyskanie Loginu i hasła lub danych umożliwiających podszycie się pod Użytkownika Konta wobec Usługodawcy w przypadku usług wykonywanych na podstawie zgłoszenia dokonanego za pośrednictwem Panelu Kontaktowego;     <br>
i) przekazywanie lub umożliwienie przekazania zawartości zawierającej uszkodzone dane, tzw. szkodliwe (złośliwe) oprogramowanie, oprogramowanie mogące spowodować uszkodzenie Serwisu bądź jego elementów, a także oprogramowanie mogące służyć do przejęcia kontroli nad Serwisem bądź jego elementami. Zakaz, o którym mowa w zdaniu poprzedzającym obejmuje też oprogramowanie szpiegujące, oprogramowanie pozwalające na gromadzenie lub przechwytywanie danych, w tym data i screen scrapping oraz data mining;<br>
j) używanie bez zgody Usługodawcy oprogramowania wchodzącego w interakcję z usługami świadczonymi przez Usługodawcę np. polegającą na przechwytywaniu, emulowaniu lub przekierowywaniu jakiejkolwiek komunikacji dotyczącej usług lub zbierające informacje o tych usługach, odczytując sektory pamięci używanej przez usługi do przechowywania informacji;<br>
k) ingerowanie w pracę serwerów, z których korzysta Serwis lub zakłócanie ich pracy, w szczególności za pomocą takich technologii oraz narzędzi jak tunelowanie, code injection, code insertion, denial of service, emulacja protokołów, tworzenie, czerpanie korzyści lub korzystanie z nieautoryzowanych przez Usługodawcę prywatnych serwerów;<br>
l) unikanie, omijanie, usuwanie, dezaktywowanie, ograniczanie, deszyfrowanie lub obchodzenie w jakikolwiek inny sposób wszelkich środków technologicznych zastosowanych przez Usługodawcę lub na jego zlecenie, w szczególności zabezpieczeń technicznych;<br>
m) uzyskiwanie dostępu lub próbowanie uzyskania dostępu do obszarów usług świadczonych przez Usługodawcę, które nie są udostępniane Użytkownikom przez Usługodawcę;<br>
n) wykorzystywanie błędów w oprogramowaniu Serwisu;<br>
o) korzystanie z Konta innego Użytkownika przez osobę nieposiadającą Konta w Serwisie lub posiadającą takie Konto, ale nieposiadającą przypisanych do niego uprawnień zastępcy, a także korzystającą z Konta innego Użytkownika z pominięciem systemu zastępców;<br>
p) przejęcie praw Użytkownika Konta na wyłączność lub na zasadzie współdzielenia w jakikolwiek sposób;<br>
q) korzystanie z usług świadczonych przez Usługodawcę, w szczególności z Gry w celach komercyjnych lub politycznych, w tym do prowadzenia działań marketingowych bądź reklamowych. Ten zakaz obejmuje zwłaszcza zamieszczanie w Serwisie treści o charakterze komercyjnym, w szczególności reklam;<br>
r) kopiowanie, tłumaczenie, dekompilacja, wprowadzanie do obrotu, najem, użyczanie, rozpowszechnianie Serwisu lub jego elementów, Smoczych Łusek lub dóbr wirtualnych, z wyłączeniem przypadków, gdy zezwolenie na określone działanie ma podstawę w przepisach prawa lub wyraźnym zezwoleniu Usługodawcy;<br>
s) handel wszelkimi elementami Serwisu lub Gry za wyjątkiem form dopuszczonych przez Usługodawcę oraz możliwych do przeprowadzenia w całości w ramach funkcjonalności dostępnych w Serwisie i realizowanych automatycznie (np. aukcje, panel handlu  w grze) lub za odrębnie wyrażaną zgodą Usługodawcy (np. prawa do stroju). Poprzez sformułowanie „w całości” rozumiane jest przeniesienie przedmiotu transakcji oraz pełnej zapłaty za niego pomiędzy Kontami Użytkowników;<br>
t) zakaz, o którym mowa w podpunkcie poprzedzającym, w szczególności obejmuje handel Kontem;<br>
u) organizowanie na łamach Serwisu oraz poza nim, bez wyraźnego i ważnego zezwolenia Usługodawcy, eventów o charakterze gier losowych, konkursów, loterii i innych (tzw. „ruletki”), w których fantem lub zapłatą za udział  są elementy Serwisu, w szczególności dobra wirtualne możliwe do zdobycia lub nabycia w Grze (np. przedmioty, waluta Gry). Działaniem zabronionym jest także oferowanie udziału w wyżej opisanych eventach oraz reklamowanie stron prowadzących okresowo lub stale opisaną działalność;<br>
v) pośredniczenie w przenoszeniu dóbr wirtualnych możliwych do zdobycia lub nabycia w grze pomiędzy Kontami oraz Postaciami w obrębie tego samego Konta, zarejestrowanymi na osobnych Światach lub na Światach, na których możliwości wymiany ograniczone są systemowo (prowadzenie tzw, „kantoru"), jeżeli jednym z celów tej działalności jest ominięcie zakazów Regulaminu lub postanowień Taryfikatora Kar, w szczególności zakazów dotyczących handlu oraz działań określonych w podpunkcie I.3.u;  <br>
w) uniemożliwianie lub przeszkadzanie w świadczeniu usług przez Usługodawcę;<br>
x) namawianie lub zachęcanie innych Użytkowników do naruszenia postanowień Regulaminu.<br>
4. Każde działanie mające na celu ominięcie poprzez błędną lub alternatywną pisownię  zakazów dotyczących wypowiadania się oraz publikowania treści w Serwisie, w tym także zakazów dotyczących nadawania nazw Postaciom (Nicki), klanom i innym elementom Gry zależnym od Gracza, traktowane będzie jako złamanie zakazu, który Gracz próbował ominąć.<br>
5. Zabronione jest działanie na szkodę Usługodawcy, rozumiane jako: <br>
a) celowe nadużywanie dostępnej w grze funkcjonalności o nazwie „Pożyczka” do finansowania usług (np. wprowadzenie stroju klanowego) i zakupów premium dla osiągnięcia korzyści na koszt Usługodawcy;<br>
b) zaciąganie zobowiązań wobec partnerów finansowych Usługodawcy i zaniechanie ich spłaty w terminie.<br>
<br>
<br>
<b>VII. USŁUGI ŚWIADCZONE W SERWISIE</b><br>
1. Korzystanie z takich funkcji Serwisu jak założenie i korzystanie z Konta, zapoznawanie się z treściami publikowanymi w Serwisie oraz na Forum Gry, publikowanie postów i komentarzy na Forum Gry, a także korzystanie z Gry jest bezpłatne.<br>
2. Usługi płatne i szczegóły ich świadczenia, opisane są w niniejszym punkcie w ustępie 7 i następnych.<br>
3. Usługodawca zastrzega sobie prawo odmowy wykonania usługi (zarówno płatnej jak i nieodpłatnej) w przypadku, gdy zachodzi uzasadniona wątpliwość, czy osoba występująca do Usługodawcy o wykonanie usługi jest Użytkownikiem Konta lub w przypadku, gdy wykonanie usługi może prowadzić do naruszenia Regulaminu lub obowiązującego prawa.<br>
4. Usługodawca zastrzega sobie prawo rozszerzania pakietu usług nieodpłatnych, jeżeli warunki świadczenia usługi na to pozwalają. Użytkownikom, którzy wykupili wcześniej analogiczną usługę płatną, nie przysługuje z tego tytułu żądanie zwrotu zapłaty za wykonaną usługę.<br>
5. Z odpłatnych usług mogą korzystać wyłącznie osoby pełnoletnie albo osoby małoletnie, które uzyskały pełną zdolność do czynności prawnych albo osoby małoletnie, które ukończyły 13 lat i posiadają ważną zgodę rodzica bądź opiekuna prawnego na skorzystanie z usługi. Przystępując do zamówienia usługi, zamawiający oświadcza, że warunki, o których mowa w zdaniu poprzedzającym są spełnione.<br>
6. W przypadku chęci otrzymania faktury VAT, przed złożeniem zamówienia, konieczne jest podanie numeru NIP  lub imienia i nazwiska oraz adresu zamawiającego. Podczas składania zamówienia można wyrazić zgodę na otrzymanie faktury w formie elektronicznej. W takim przypadku faktura zostanie wysłana na adres e-mail przypisany do Konta.<br>
7. Usługodawca świadczy Użytkownikom następujące rodzaje odpłatnych usług:<br>
a) usługi nabywane za cenę wyrażoną w złotych (PLN) - należą do nich: usługa udostępnienia Graczowi Smoczych Łusek (doładowanie Konta Smoczymi Łuskami) oraz usługa zarezerwowania Świata prywatnego;<br>
b) usługi premium nabywane za Smocze Łuski. <br>
8. Zamieszczone w Serwisie informacje dotyczące odpłatnych usług, a w szczególności ich ceny, nie stanowią oferty Usługodawcy w rozumieniu art. 66 Kodeksu cywilnego i stanowią zaproszenie do zawarcia umowy, o którym mowa w art. 71 Kodeksu cywilnego.<br>
9. Zamieszczone w Serwisie ceny zakupu Smoczych Łusek oraz zarezerwowania świata prywatnego podawane są w złotych (PLN) i są cenami brutto, to jest, zawierają należny podatek od towarów i usług (VAT). Nie zawierają one jednak opłat na rzecz operatorów telekomunikacyjnych pośredniczących w zakupie Smoczych Łusek i operatorów płatności, chyba że wyraźnie zastrzeżono inaczej.<br>
10. Umowa o świadczenie usługi – zarówno nieodpłatnej, jak i odpłatnej, zostaje zawarta między Usługodawcą a Użytkownikiem w chwili złożenia Użytkownikowi przez Usługodawcę oświadczenia o przyjęciu zamówienia. W zależności od rodzaju usługi i formy, w jakiej została zamówiona, oświadczenie Usługodawcy, o którym mowa w zdaniu poprzedzającym, może zostać wyrażone poprzez:<br>
a) wykonanie usługi (np. przypisanie do Konta przedmiotu lub funkcjonalności dostępnej za walutę premium, ), a w przypadku usług świadczonych okresowo (np. Łuskolokata) lub w sposób ciągły (np. utrzymanie Konta) rozpoczęcie jej wykonywania przez Usługodawcę;<br>
b) przekazanie oświadczenia za pośrednictwem Panelu Kontaktowego w przypadku usług, których wykonanie uzależnione jest od złożenia stosownego zgłoszenia przez Użytkownika Konta;<br>
11. Odpłatne usługi, w tym przypisane do Konta Smocze Łuski, nie podlegają wymianie na ekwiwalent ich wartości wyrażony w pieniądzu ani na inne usługi niż wyraźne wskazane w Serwisie m.in. w zakładce „Zakup Smocze Łuski” lub w Grze w panelu „Premium”.<br>
12. Środki wydane na zakup odpłatnych usług ani ich ekwiwalent nie podlegają zwrotowi w przypadku niewykorzystania tych usług przez Użytkownika przed zaprzestaniem korzystania z Serwisu - ze względu na wypowiedzenie Użytkownikowi umowy na prowadzenie Konta lub utraty możliwości korzystania z Konta przez Użytkownika z przyczyn leżących po jego stronie, czyli nałożenia stałej blokady Konta lub utraty dostępu do Konta. Dla uniknięcia wątpliwości, za przyczyny leżące po stronie Użytkownika uważa się zwłaszcza niezachowanie należytych zasad bezpieczeństwa w posługiwaniu się Kontem np. przejęcia Konta przez osobę nieuprawnioną, a także przypadki naruszenia postanowień niniejszego Regulaminu wskazane w jego treści lub w treści Taryfikatora Kar.<br>
<br>
<b>VIII. SMOCZE ŁUSKI – ZAKUP USŁUGI DOŁADOWANIA KONTA PUNKTAMI PREMIUM</b><br>
1. Zakup usługi doładowania konta Smoczymi Łuskami wymaga skorzystania z Panelu zakupu Smoczych Łusek i prawidłowego wypełnienia formularza zamówienia. Panel umożliwiający zakup usługi doładowania Konta Smoczymi Łuskami, dostępny jest po zalogowaniu na Konto:<br>
a) na Stronie Głównej Serwisu w zakładce Zakup Smocze Łuski;<br>
b) w Grze, w zakładce Premium.<br>
2. Usługa udostępnienia Smoczych Łusek zostaje wykonana w pełni przez Usługodawcę z chwilą jej aktywowania, czyli przypisania do Konta takiej liczby Smoczych Łusek, jaka została zamówiona. Dla uznania usługi za prawidłowo wykonaną nie ma znaczenia czy przypisane do Konta Smocze Łuski zostały wykorzystane.<br>
3. Cennik nabycia Smoczych Łusek jest dostępny w Panelu zakupu Smoczych Łusek. Usługodawca zastrzega sobie prawo do zmiany cen zakupu Smoczych Łusek. Zmiana cen wchodzi w życie po upływie 7 dni od dnia opublikowania informacji o zmianie w Serwisie.<br>
4. Metody płatności za Smocze Łuski (przedpłata) są wskazane w Panelu zakupu Smoczych Łusek. Wybór metody płatności, a co za tym idzie także wybór operatora, poprzez którego zrealizowana zostanie płatność, leży po stronie Użytkownika.<br>
5. Poza bezpośrednim zakupem usługi doładowania Konta według cennika, o którym mowa w punkcie VIII.3, Usługodawca oferuje także alternatywne metody zasilenia Konta punktami premium, takie jak:<br>
a) Pożyczka;<br>
b) Łuskolokota.<br>
6. Warunki, na jakich realizowane są usługi doładowania Konta metodami, o których mowa w punkcie poprzedzającym VIII.5 dostępne są w Panelu zakupu Smoczych Łusek.<br>
7. W zakresie realizacji usługi doładowania Konta Smoczymi Łuskami, Usługodawca zastrzega sobie prawo:<br>
a) zmiany dostępnych form realizacji płatności, w tym zmiany pośrednika lub operatora płatności;<br>
b) czasowego lub stałego zawieszenia dostępności wybranych alternatywnych metod zasilania Konta Smoczymi Łuskami oraz wprowadzania nowych.<br>
8. Każdorazowo przed złożeniem zamówienia usługi doładowania Smoczych Łusek należy zapoznać się z łącznym kosztem transakcji prezentowanym przez jej operatora. Dokonując zapłaty Użytkownik, wykonuje czynności wskazane przez operatora płatności. <br>
9. W przypadku korzystania z płatności on-line przypisanie do Konta zamówionej liczby Smoczych Łusek następuje niezwłocznie po zaksięgowaniu na rachunku bankowym Usługodawcy całości wynagrodzenia. W przypadku korzystania z innych form płatności niż płatność on-line, Smocze Łuski zostaną przypisane do Konta w terminie do 3 dni roboczych (dni od poniedziałku do piątku z wyłączeniem dni ustawowo wolnych od pracy) od dnia zaksięgowania na rachunku bankowym Usługodawcy całości wynagrodzenia.<br>
10. W przypadku skorzystania z usługi doładowania Smoczych Łusek w formie Pożyczki, Łuskolokaty lub innej z zakresu, Użytkownik potwierdza znajomość i akceptację zasad, na jakich usługa jest realizowana.<br>
11. Użytkownik powinien niezwłocznie zgłosić Usługodawcy przypadek:<br>
a) gdy pomimo prawidłowo przeprowadzonej przez operatora płatności transakcji, odpowiednia liczba Smoczych Łusek nie została przypisana do Konta;<br>
b) wystąpienia błędów w Panelu zakupu Smoczych Łusek, polegających w szczególności na nieprawidłowej wartości Smoczych Łusek przypisanych do Konta.<br>
12. Usługodawca udostępnia Użytkownikowi historię doładowań Konta Smoczymi Łuskami wraz z historią ich wydatkowania. Udostępnienie to polega na umożliwieniu po zalogowaniu na Konto:<br>
a) bezpośredniego wglądu w historię ostatnio dokonanych doładowań i wydatków,<br>
b) pobrania pełnej listy doładowań i wydatków w formie dokumentu.<br>
13. Dokonywanie płatności metodami, o których mowa w pkt VIII.4. niniejszego Regulaminu, wykonywane jest za pośrednictwem usług, świadczonych przez podmioty trzecie (operatorów płatności) na podstawie odrębnych umów, zawieranych między Użytkownikiem a danym operatorem płatności. Umowy, o których mowa w zdaniu poprzednim, stanowią odrębne czynności prawne, a Usługodawca nie ponosi odpowiedzialności za ich treść oraz ich wykonanie, w szczególności w zakresie zobowiązań Użytkownika.<br>
<br>
<b>IX. ZAREZERWOWANIE ŚWIATA PRYWATNEGO</b><br>
Szczegółowe zasady świadczenia usługi udostępniania świata prywatnego, w tym jego rezerwacji zostały opisane w <a href="/index/view,304" target="_blank">Zasadach Światów Prywatnych</a>.<br>
<br>
<b>X. USŁUGI PREMIUM</b><br>
1. Usługi Premium polegają na zmianie parametrów Serwisu, w tym Konta lub Gry (np. zmiana statystyk postaci w Grze) bądź na udostępnieniu Graczowi do korzystania dóbr wirtualnych takich jak np. złoto czy strój dla Postaci. W przypadku Usług Premium polegających na udostępnieniu Graczowi do korzystania dóbr wirtualnych, Usługodawca udziela również Graczowi licencji na korzystanie z tego dobra na zasadach opisanych w Regulaminie.<br>
2. Usługi Premium są aktywowane wyłącznie za pomocą Smoczych Łusek. Liczba Smoczych Łusek potrzebna do skorzystania z konkretnej Usługi Premium jest wskazana w Serwisie w zakładce Zakup Smocze Łuski, w dokumencie Płatności w grze Margonem lub w Grze w panelu Premium.<br>
3. Aktywacja niektórych Usług Premium wymaga spełnienia dodatkowych warunków, poza posiadaniem wystarczającej liczby Smoczych Łusek np. odpowiedniego poziomu postaci Gracza lub Konta. Takie dodatkowe warunki są każdorazowo wskazane w Serwisie w zakładce Smocze Łuski – Płatności w grze Margonem.<br>
4. Zrezygnowanie z korzystania z Usługi Premium może nastąpić w dowolnej chwili przed jej aktywowaniem przez Usługodawcę poprzez zamknięcie zgłoszenia w Panelu Kontaktowym – dotyczy to jedynie usług zamawianych przez Panel Kontaktowy.<br>
5. Szczegółowe zasady świadczenia Usługi Premium przez Usługodawcę, w szczególności czas jej trwania oraz zasady korzystania z niej określają warunki wskazane na stronie <a href="/index/view,322" target="_blank">https://pomoc.margonem.pl/index/view,322</a> w brzmieniu na moment zamówienia Usługi Premium.<br>
6. Ze względu na charakter usług świadczonych przez Usługodawcę, w toku świadczenia Usługi Premium może okazać się konieczne np. ze względu na zachowanie balansu Gry wprowadzenie zmian w parametrach Usługi Premium. W przypadku poprawienia parametrów Usługi Premium Gracz nie jest zobowiązany do zapłaty dodatkowego wynagrodzenia.<br>
7. Usługodawca nie wyraża zgody na obrót jakimikolwiek elementami Gry pozyskanymi przez Gracza za pośrednictwem świadczonych przez Usługodawcę usług, niezależnie od tego, czy były one płatne czy bezpłatne dokonywany, poza Grą w całości lub w części.  <br>
8. Przeniesienie elementu Gry (części usługi świadczonej przez Usługodawcę na rzecz Gracza) do inwentarza innego Gracza może nastąpić wyłącznie za zgodą Usługodawcy. Usługodawca wyraża taką zgodę w sposób zautomatyzowany za pośrednictwem funkcjonalności dostępnych w Grze, takich jak aukcje, panel handlu i inne. <br>
<br>
<b>XI. FORUM GRY</b><br>
1. Forum Gry jest podzielone na działy, z których każdy posiada odrębne zasady. Użytkownik jest zobowiązany do zapoznania się z nimi przed rozpoczęciem aktywnego korzystania z Forum oraz do ich respektowania na równi z postanowieniami Regulaminu. <br>
2. Dostęp do poszczególnych działów Forum Gry może być limitowany poziomem Konta Gracza, poziomem reputacji oraz posiadaniem specjalnych uprawnień lub ich brakiem (np. posiadanie postaci na Świecie prywatnym otwiera dostęp do działów Światów prywatnych)<br>
3. Aktywność Użytkownika na Forum Gry, w szczególności polegająca na zakładaniu nowych wątków (tematów), pisaniu postów lub ich komentowaniu, może podlegać ocenie innych Użytkowników.<br>
<br>
<b>XII. WYPOWIEDZENIE UMOWY O KORZYSTANIE Z KONTA</b><br>
1. Użytkownik może w każdym czasie złożyć oświadczenie o wypowiedzeniu umowy na prowadzenie Konta na zasadach ogólnych ujętych w punkcie XIX Regulaminu.<br>
2. Użytkownik oświadcza, że rozumie i wyraża zgodę na to, że korzystanie z Konta wiąże się z możliwością wypowiedzenia przez Usługodawcę umowy o utrzymywanie Konta wyłącznie na zasadach opisanych w Regulaminie.<br>
3. Czas, przez jaki usługa utrzymania Konta jest świadczona przez Usługodawcę, jest zależny od: częstotliwości logowania się na Konto przez Gracza, od poziomu Konta oraz od liczby Smoczych Łusek przypisanych do Konta. Umowa na prowadzenie Konta może zostać wypowiedziana przez Usługodawcę ze skutkiem natychmiastowym z ważnych przyczyn, przez które należy rozumieć brak aktywności Gracza przez wskazany niżej czas:<br>
a) Konta poniżej 10 poziomu są usuwane po 30 kolejnych dniach nieaktywności (nielogowania się przez Gracza na Konto);<br>
b) Konta, do których przypisana jest przynajmniej 1 Smocza Łuska są usuwane po 1000 kolejnych dniach nieaktywności (nielogowania się przez Gracza na Konto) – niezależnie od poziomu Konta;<br>
c) Konta inne niż wskazane w pkt a oraz b powyżej są usuwane po 365 kolejnych dniach nieaktywności (nielogowania się przez Gracza na Konto).<br>
4. Dopuszczenie się przez Gracza działań, za które w Taryfikatorze Kar przewidziane jest nałożenie blokady Konta na stałe, stanowi ważną przyczynę wypowiedzenia umowy. W tym przypadku oświadczenie woli w zakresie wypowiedzenia umowy na prowadzenie Konta składane jest przez Usługodawcę poprzez nałożenie blokady Konta. Konta posiadające blokadę są usuwane po 180 dniach nieaktywności.<br>
<br>
<b>XIII. INFORMACJA DOTYCZĄCA PRAWA ODSTĄPIENIA OD UMOWY</b><br>
1. Z zastrzeżeniem postanowień kolejnych ustępów Regulaminu Użytkownik będący:<br>
a) konsumentem (konsument w rozumieniu art. 22(1) Kodeksu cywilnego, to osoba fizyczna dokonująca czynności prawnej, w tym korzystająca z usług świadczonych przez Usługodawcę, niezwiązanej bezpośrednio z jej działalnością gospodarczą lub zawodową) lub<br>
b) przedsiębiorcą na prawach konsumenta, tj. osobą fizyczną zawierającą umowę bezpośrednio związaną z jej działalnością gospodarczą, ale nieposiadającą dla niej charakteru zawodowego,  wynikającego w szczególności z przedmiotu  wykonywanej przez niego działalności gospodarczej, udostępnionego na podstawie przepisów o Centralnej  Ewidencji i Informacji o Działalności Gospodarczej<br>
ma prawo odstąpić od zawartej z Usługodawcą na odległość umowy w terminie 14 (czternastu) dni bez podania jakiejkolwiek przyczyny. Termin do odstąpienia od umowy wygasa po upływie 14 (czternastu) dni od dnia zawarcia umowy.<br>
2. Aby skorzystać z prawa odstąpienia od umowy, należy poinformować Usługodawcę (Garmory Spółka z ograniczoną odpowiedzialnością spółka komandytowa, ul. Tarasa Szewczenki 8, 40-855 Katowice) o swojej decyzji o odstąpieniu od umowy w drodze jednoznacznego oświadczenia (na przykład zgłoszenie przez Panel Kontaktowy lub pismo wysłane pocztą). Aby zachować termin do odstąpienia od umowy, wystarczy wysłanie przez Użytkownika informacji dotyczącej wykonania przysługującego Użytkownikowi prawa odstąpienia od umowy przed upływem terminu do odstąpienia od umowy.<br>
3. W przypadku odstąpienia od umowy Usługodawca zwraca Użytkownikowi wszystkie otrzymane od Uczestnika płatności niezwłocznie, a w każdym przypadku nie później niż w ciągu 14 (czternastu) dni od dnia, w którym Usługodawca został poinformowany o decyzji Użytkownika o wykonaniu prawa odstąpienia od umowy. Zwrot płatności zostanie dokonany przez użycie takich samych sposobów płatności, jakie zostały przez Użytkownika użyte w pierwotnej transakcji, chyba że Użytkownik zgodzi się na inne rozwiązanie; w każdym przypadku nie poniesie on żadnych opłat w związku ze zwrotem.<br>
4. Prawo do odstąpienia od umowy z Usługodawcą nie przysługuje Użytkownikowi w odniesieniu do umowy o świadczenie usług – jeżeli Usługodawca wykonał usługę w pełni za wyraźną zgodą Użytkownika, który został poinformowany przed rozpoczęciem świadczenia, że po spełnieniu przez Usługodawcę świadczenia Użytkownik utraci prawo odstąpienia od umowy.<br>
5. Usługa uważana zostaje za wykonaną w pełni przez Usługodawcę z chwilą jej aktywowania na żądanie Użytkownika. Dla uznania usługi za prawidłowo wykonaną nie ma znaczenia ewentualne korzystanie przez Gracza z usługi np. wykorzystanie przypisanych do Konta Smoczych Łusek lub dalsze utrzymywanie świata prywatnego.<br>
6. Z chwilą złożenia Usługodawcy przez Użytkownika oferty zawarcia umowy o świadczenie usługi Użytkownik wyraża zgodę na niezwłoczne wykonanie tej usługi przez Usługodawcę oraz ma świadomość, że zgodnie z art. 38 pkt 1 Ustawy o prawach konsumenta wiąże się to z utratą prawa odstąpienia od umowy.<br>
<br>
<b>XIV. NIEPRAWIDŁOWOŚCI W DZIAŁANIU SERWISU</b><br>
1. Usługodawca dołoży wszelkich starań, by zapewnić poprawne działanie Serwisu.<br>
2. Usługodawca zastrzega sobie prawo do ingerencji w strukturę techniczną Konta, w szczególności w celu zdiagnozowania nieprawidłowości w funkcjonowaniu Serwisu oraz wprowadzania zmian w Serwisie, wynikających m.in. z potrzeby przywrócenia prawidłowego działania Serwisu.<br>
3. W przypadku wykrycia błędu lub innego rodzaju nieprawidłowości w Serwisie, zwłaszcza w Grze (nieprawidłowość to brak działania lub nieprawidłowe działanie Gry lub jakiegokolwiek elementu Gry), Użytkownik zobowiązuje się do niewykorzystywania tego błędu lub nieprawidłowości, nieprzekazywania osobom trzecim, w tym innym Użytkownikom, informacji o tym błędzie lub nieprawidłowości oraz do niezwłocznego poinformowania Usługodawcy o wykrytym błędzie lub nieprawidłowości. Dla poinformowania Usługodawcy wystarczające jest zawiadomienie MG, SMG lub Administratora za pomocą Panelu Kontaktowego lub wysłanie Usługodawcy wiadomości e-mail na adres margonem@garmory.pl zawierającej Login lub Pseudonim, temat, opis nieprawidłowości i okoliczności jej wystąpienia.<br>
4. Usługodawca zastrzega, że zgłoszenia nieprawidłowości w Serwisie przesłane za pośrednictwem poczty elektronicznej, nie będą rozpatrywane w przypadku, gdy:<br>
a) w treści zgłoszenia brak wskazania Konta, którego dotyczy zgłoszenie;<br>
b) w treści zgłoszenia brak tematu;<br>
c) zgłoszenie nie zawiera treści lub jest ona niemożliwa do ustalenia;<br>
d) do zgłoszenia dołączone są załączniki zawierające szkodliwe oprogramowanie.<br>
5. W przypadku braków stwierdzonych w zgłoszeniu skierowanym do Usługodawcy za pośrednictwem Panelu Kontaktowego, Użytkownik może zostać zobowiązany do ich usunięcia pod rygorem odrzucenia zgłoszenia.<br>
6. W przypadku uzyskania przez Użytkownika zmian w jakichkolwiek parametrach Konta, w tym poziomu Konta, poziomu postaci Gracza, wartości Smoczych Łusek przypisanych do Konta w sposób niezgodny z Regulaminem lub przepisami obowiązującego prawa, w szczególności poprzez wykorzystanie błędu w funkcjonowaniu Serwisu, Usługodawca zastrzega sobie prawo do przywrócenia prawidłowych parametrów Konta.<br>
<br>
<b>XV. AWARIE ORAZ PRZERWY W DZIAŁANIU SERWISU</b><br>
1. Użytkownik przyjmuje do wiadomości i akceptuje, że w dostępie do Serwisu mogą następować przerwy, w szczególności z takich przyczyn jak konieczność wprowadzenia zmian w Serwisie i usunięcie błędów w jego funkcjonowaniu.<br>
2. Okresowo działanie Serwisu będzie przerywane według następującego harmonogramu prac konserwacyjnych:<br>
a) codziennie w godzinach między 5:15 a 5:30 – wykonanie okresowych czynności wymaganych przez system Gry m.in. naliczanie wyczerpania, czyszczenie wynajętych pokojów, questów dziennych itp. (czas trwania około 15 minut);<br>
b) w wybrane dni - wgranie na wszystkie światy aktualizacji Gry;<br>
c) w wybrane dni – aktualizacja oprogramowania serwera. Jeżeli istnieje konieczność (wykrycie poważnego błędu narażającego na straty Użytkowników lub Usługodawcę) aktualizacja może zostać wykonana w dowolnej chwili. O aktualizacjach trwających dłużej niż 30 minut Usługodawca będzie powiadamiał Użytkowników przed ich rozpoczęciem.<br>
3. Powyższy harmonogram ma charakter orientacyjny - zakres czasowy i przedmiotowy oraz regularność przerw w działaniu Serwisu może się różnić od wskazanych powyżej. O takich zmianach Użytkownicy będą, w miarę technicznych możliwości, informowani z należytym wyprzedzeniem.<br>
4. W przypadku utracenia przez Użytkownika z przyczyn nieleżących po stronie Użytkownika, np. w wyniku awarii Serwisu, informacji zapisanych na Koncie np. liczby Smoczych Łusek lub dóbr wirtualnych przypisanych do Konta bądź informacji o aktywowanych na Koncie odpłatnych usługach, Usługodawca dołoży starań, by przywrócić pierwotny stan Konta lub zrekompensować Użytkownikom utracone Smocze Łuski bądź aktywowane usługi.<br>
5. Usługodawca wykonuje okresowe kopie zapasowe oprogramowania i baz danych Serwisu.<br>
6. W wypadku krytycznych awarii Serwisu Usługodawca może odtwarzać stan Serwisu lub jego elementów z kopii zapasowej ze skutkiem cofnięcia stanu Serwisu do chwili wykonania kopii zapasowej. Awarią krytyczną jest awaria, której optymalne usunięcie nie jest możliwe w inny sposób niż poprzez przywrócenie kopii zapasowej Serwisu.<br>
<br>
<b>XVI. ODPOWIEDZIALNOŚĆ STRON</b><br>
1. Usługodawca nie ma obowiązku weryfikowania danych przekazywanych, przechowywanych lub udostępnianych przez Użytkowników w Serwisie.<br>
2. Usługodawca nie ponosi odpowiedzialności za dane przechowywane w Serwisie przez Użytkowników, jeżeli nie wie o bezprawnym charakterze danych lub związanej z nimi działalności, a w razie otrzymania urzędowego zawiadomienia lub uzyskania wiarygodnej wiadomości o bezprawnym charakterze danych lub związanej z nimi działalności, niezwłocznie uniemożliwili dostęp do tych danych.<br>
3. W przypadku otrzymania przez Usługodawcę urzędowego zawiadomienia o bezprawnym charakterze przechowywanych przez Użytkownika danych, Usługodawca nie ponosi względem Użytkownika odpowiedzialności za szkodę powstałą w wyniku uniemożliwienia dostępu do tych danych.<br>
4. W przypadku, gdy Usługodawca uzyska wiarygodną wiadomość o bezprawnym charakterze danych przechowywanych przez Użytkownika i uniemożliwi Użytkownikowi dostęp do tych danych, Usługodawca nie ponosi odpowiedzialności względem Użytkownika za szkodę powstałą w wyniku uniemożliwienia dostępu do tych danych. <br>
5. Usługodawca nie ponosi odpowiedzialności za szkody spowodowane:<br>
a) korzystaniem przez Użytkownika z Serwisu niezgodnie z postanowieniami Regulaminu lub przepisami prawa;<br>
b) problemami w funkcjonowaniu Serwisu, jeżeli nastąpiły one wskutek zdarzeń, których Usługodawca przy zachowaniu należytej staranności nie był w stanie przewidzieć lub którym nie mógł zapobiec, zdarzeń losowych, działania osób trzecich, w tym dostawcy usług internetowych, serwisu obsługującego płatności lub w wyniku zaistnienia siły wyższej;<br>
c) treścią informacji zamieszczanych w Serwisie przez Użytkowników. Wyłączną odpowiedzialność z tego tytułu ponosi autor treści;<br>
d) przerwami w funkcjonowaniu Serwisu lub jego poszczególnych elementów, które wynikają z przyczyn technicznych (np. konserwacja, przegląd, wymiana sprzętu, aktualizacja oprogramowania, aktualizacja bazy danych, itd.), o których Użytkownicy byli uprzednio poinformowani, lub które widnieją w Harmonogramie Prac Konserwacyjnych XV.2;<br>
e) utratą danych przechowywanych przez Użytkownika w Serwisie, która wynikła z awarii sprzętu, oprogramowania, bazy danych lub też innymi okolicznościami, którym Usługodawca nie mógł zapobiec, mimo zachowania należytej staranności;<br>
f) awariami u dostawców usług niezbędnych do udostępniania Serwisu, w szczególności sieci telekomunikacyjnych oraz zasilających u dostawców usług hostingowych, oraz usług finansowych, na które Usługodawca nie miał wpływu.<br>
6. Usługodawca ani Użytkownik nie odpowiadają względem drugiej strony z tytułu niewykonania lub nienależytego wykonania umowy, w całości lub części, spowodowanych siłą wyższą. Siła wyższa oznacza każdą okoliczność wynikającą ze zdarzeń pozostającym poza rozsądną kontrolą danej strony, która uniemożliwia stronie (Usługodawcy lub Użytkownikowi) wykonanie zobowiązania. Do takich zdarzeń zalicza się zwłaszcza wojna, akt terrorystyczny, zamieszki, rozruchy, wandalizm, strajk, atak hakerski, awaria infrastruktury informatycznej lub telekomunikacyjnej oraz klęska żywiołowa, taka jak epidemia lub pandemia, pożar lub powódź.<br>
<br>
<b>XVII. TREŚCI ZAMIESZCZANE PRZEZ UŻYTKOWNIKÓW</b><br>
1. Usługodawca w ramach zawartej umowy o prowadzenie Konta, udostępnia Użytkownikowi łamy Serwisu, w szczególności Forum Gry, czat w Grze, Profil publiczny oraz pocztę w Grze.<br>
2. Użytkownik zamieszczający w Serwisie jakiekolwiek treści, w tym grafiki i teksty, oświadcza, że jest osobą uprawnioną do zamieszczenia danej treści w Serwisie, a korzystanie z niej przez Usługodawcę oraz innych Użytkowników w granicach przewidzianych w Regulaminie nie będzie naruszało jakichkolwiek praw osób trzecich, w szczególności dóbr osobistych i praw autorskich. <br>
3. Użytkownik, z chwilą zamieszczenia danej treści w Serwisie udziela Usługodawcy na czas nieokreślony niewyłącznej, nieodpłatnej, nieograniczonej terytorialnie licencji na korzystanie z tej treści na potrzeby prowadzenia Serwisu, w tym udostępniania tych treści Użytkownikom. W przypadku treści stanowiących utwory w rozumieniu art. 1 ust. 1 Ustawy o prawie autorskim i prawach pokrewnych, licencja obejmuje: <br>
a) utrwalanie oraz zwielokrotnianie całości lub części utworu dowolną techniką, w szczególności cyfrową; <br>
b) publiczne udostępnianie utworu w taki sposób, aby każdy mógł mieć do niego dostęp w miejscu i w czasie przez siebie wybranym, w szczególności za pośrednictwem sieci Internet;<br>
c) prawo do udzielenia sublicencji. <br>
4. Użytkownik wyraża zgodę na wprowadzanie do zamieszczonych w Serwisie materiałów zmian polegających w szczególności na ich korekcie technicznej, gramatycznej i stylistycznej.<br>
5. Usługodawca zastrzega sobie prawo do usuwania z Serwisu treści zamieszczonych tam przez Użytkowników w przypadku, gdy ich rozpowszechnianie stanowi naruszenie Regulaminu lub przepisów prawa, a także w przypadku otrzymania przez Usługodawcę urzędowego zawiadomienia lub wiarygodnej informacji o bezprawnym charakterze zamieszczonej przez Użytkownika treści.<br>
6. Korzystanie przez Użytkowników z treści zamieszczonych w Serwisie przez innych Użytkowników może odbywać się wyłącznie w sposób zgodny z Regulaminem, przepisami obowiązującego prawa, w szczególności w zakresie, w jakim regulują one zasady dozwolonego użytku prywatnego utworów oraz zgodnie z dobrymi obyczajami.<br>
7. W przypadku stwierdzenia przez Użytkownika faktu zamieszczenia w Serwisie treści niezgodnych z warunkami opisanymi w niniejszym punkcie, Użytkownik zobowiązany jest zawiadomić o tym fakcie Usługodawcę poprzez wysłanie wiadomości za pośrednictwem Panelu Kontaktowego. Zgłoszenie o naruszeniu prawa powinno zawierać okoliczności uwiarygodniające fakt naruszenia.<br>
<br>
<b>XVIII. LICENCJA NA KORZYSTANIE Z SERWISU</b><br>
1. Usługodawca oświadcza, że przysługują mu prawa własności intelektualnej do Serwisu oraz jego poszczególnych elementów, w szczególności takich jak logotypy, portrety postaci, wygląd plansz, przedmiotów oraz interfejsu użytkownika, artworki, muzyka itp. Korzystanie z Serwisu oraz innych elementów chronionych prawami własności intelektualnej może odbywać się wyłącznie na podstawie i w granicach określonych przez postanowienia Regulaminu oraz przepisy prawa.<br>
2. Z chwilą rozpoczęcia korzystania z Serwisu lub jego poszczególnych elementów np. Gry, Usługodawca udziela Użytkownikowi nieodpłatnie na czas nieokreślony, nieograniczonej terytorialnie licencji na korzystanie z Serwisu w celach osobistych (niezawodowych i niezarobkowych), w tym jego poszczególnych elementów poprzez ich zwielokrotnianie techniką cyfrową, w tym ładowanie i zachowywanie w pamięci komputera, uruchamianie oraz wyświetlanie. W przypadku treści zamieszczonych w Serwisie przez innych Użytkowników, Usługodawca udziela pozostałym Użytkownikom na korzystanie z tej treści sublicencji o zakresie takim jak wskazany w zdaniu poprzedzającym.<br>
3. Licencja jest udzielana na czas świadczenia Użytkownikowi przez Usługodawcę danej usługi.<br>
4. Usługodawca zezwala Graczom na korzystanie z opracowań (przeróbek) elementów wizualnych Gry (w szczególności takich jak artworki, szkice koncepcyjne, portrety postaci) poprzez ich rozpowszechnianie w Serwisie np. na Forum Gry. Zezwolenie, o którym mowa w niniejszym punkcie nie obejmuje rozpowszechniania opracowań w inny sposób, w szczególności na innych stronach internetowych. Nie dotyczy ono również treści zamieszczonych w Serwisie przez Użytkowników ani logotypów Garmory i Margonem.<br>
5. Licencja na rozpowszechnianie bannerów Margonem udzielana jest nieodpłatnie oraz na terytorium całego świata i obejmuje publiczne udostępnianie banneru poprzez ich zamieszczanie na stronach internetowych zarządzanych przez licencjobiorcę w taki sposób, aby każdy mógł mieć do niego dostęp w miejscu i w czasie przez siebie wybranym.<br>
6. W razie wątpliwości odnośnie zakresu licencji na korzystanie z Serwisu bądź chęci korzystania z Serwisu w zakresie innym niż opisany w Regulaminie, Użytkownik może uzgodnić z Usługodawcą odmienny zakres licencji. Stosowny wniosek lub zapytanie Użytkownik powinien zgłosić za pośrednictwem Panelu Kontaktowego.<br>
<br>
<b>XIX. KONTAKT Z USŁUGODAWCĄ I REKLAMACJE</b><br>
1. Użytkownik może składać Usługodawcy reklamacje dotyczące świadczonych przez niego usług (dotyczy to także usług świadczonych wobec Użytkownika będącego przedsiębiorcą na prawach konsumenta, zgodnie z punktem XIII. 1. b.) oraz zgłoszenia niebędące reklamacjami, w szczególności dotyczące błędów oraz naruszeń Regulaminu, których Użytkownik był świadkiem.<br>
2. Reklamacje, a także wszelkie inne uwagi, zapytania oraz informacje odnośnie Serwisu, w tym Gry, mogą być kierowane do Usługodawcy za pośrednictwem Panelu Kontaktowego lub pocztą na adres siedziby Usługodawcy podany w punkcie II. Regulaminu.<br>
3. Usługodawca udostępnia Użytkownikowi funkcjonalność pod nazwą „Konto tymczasowe” umożliwiającą kontakt z Usługodawcą w przypadku utraty przez Użytkownika dostępu do Konta lub nieposiadania Konta w Serwisie.<br>
4. Skorzystanie z funkcjonalności „Konto tymczasowe” jest równoznaczne ze złożeniem oświadczeń wymaganych przy zakładaniu Konta w Serwisie.<br>
5. W przypadku awarii lub wystąpienia problemów technicznych uniemożliwiających kontakt z Usługodawcą poprzez Panel Kontaktowy, reklamację można złożyć za pośrednictwem poczty elektronicznej pisząc na adres: margonem@garmory.pl . <br>
6. W treści reklamacji Użytkownik zobowiązany jest podać:<br>
a) nazwę Użytkownika (Pseudonim);<br>
b) zwięzły opis zaistniałej nieprawidłowości lub zastrzeżeń Użytkownika oraz treść żądania Użytkownika;<br>
c) datę i czas zdarzenia będącego przedmiotem reklamacji.<br>
7. Usługodawca rozpatruje reklamacje w terminie 14 dni od daty ich zgłoszenia. <br>
8. Usługodawca, w zależności od wybranej przez Użytkownika formy kontaktu, informuje go za pośrednictwem Panelu Kontaktowego lub listownie o sposobie jej rozpatrzenia.<br>
9. Skorzystanie z procedury reklamacyjnej jest dobrowolne.<br>
<br>
<b>XX. POSTANOWIENIA KOŃCOWE</b><br>
1. Nieważność lub bezskuteczność jednego z postanowień Regulaminu nie powoduje nieważności pozostałych postanowień Regulaminu.<br>
2. O ile w treści niniejszego Regulaminu wyraźnie nie zastrzeżono inaczej, Użytkownik nie może bez pisemnej zgody Usługodawcy cedować lub zrzekać się praw i obowiązków wynikających z niniejszego Regulaminu.<br>
3. W przypadkach wymagających nałożenia sankcji lub odmowy jej nałożenia, pierwszeństwo nad postanowieniami zawartymi w Regulaminie i Zasadach Światów Prywatnych, mają postanowienia zawarte w Taryfikatorze Kar.<br>
4. Usługodawca zastrzega sobie prawo zmiany Regulaminu. Regulamin może zostać zmieniony z ważnej przyczyny. Przez ważne przyczyny rozumie się w szczególności: <br>
a) konieczność zaktualizowania danych teleadresowych, w tym nazw lub odnośników zamieszczonych w Regulaminie; <br>
b) potrzebę dostosowania Regulaminu do zmieniających się przepisów prawa dotyczących kwestii uregulowanych Regulaminem; <br>
c) potrzebę wykonania orzeczeń lub decyzji bądź zaleceń uprawnionych sądów, lub organów administracji państwowej w kwestiach dotyczących treści uregulowanych Regulaminem;<br>
d) zmianę działania Serwisu, w tym jego rozbudowę i dodanie nowych funkcjonalności; zmianę warunków technicznych świadczenia usług za pomocą Serwisu; <br>
e) potrzebę usunięcia ewentualnych błędów lub niejasności, gdyby pojawiły się w Regulaminie; <br>
f) konieczność modyfikacji Regulaminu w celu uniknięcia nadużyć lub naruszeń Regulaminu.<br>
5. Usługodawca poinformuje Użytkowników z wyprzedzeniem przynajmniej 14-dniowym o zmianie Regulaminu. Informacja zostanie zamieszczona na Stronie Głównej Serwisu.<br>
6. Zmieniony Regulamin wiąże osoby, które przed datą wskazaną w powiadomieniu o zmianie jako data wejścia zmienionego Regulaminu w życie, nie zrezygnują z korzystania z Serwisu.<br>
7. Prawem właściwym dla zobowiązań wynikających z niniejszego Regulaminu jest prawo polskie.<br>
8. Integralną część niniejszego Regulaminu stanowią:<br>
a) <a href="/index/view,331" target="_blank">Taryfikator Kar</a>;<br>
b) <a href="/index/view,304" target="_blank">Zasady Światów Prywatnych</a>.